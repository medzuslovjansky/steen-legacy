<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html>
<head>
<link rel="stylesheet" type="text/css" media="screen" href="../css/ms.css" title="Slovianski">
<link rel="stylesheet" type="text/css" media="print"  href="../css/msprint.css">
<link rel="shortcut icon" href="http://steen.free.fr/interslavic/slovianski.ico">
<script src="../scripts/ms_layout.js" type="text/javascript"></script>               
<script src="../scripts/transliteration.js" type="text/javascript"></script>            
<meta http-equiv="content-type" content="text/html; charset=utf-8">
<meta name="description" content="Za psihologa, ktory raziskyvaje reakcije na slovo «Esperanto», dvě věče směsta sut jasne: velika čest ljudij prizvanyh, da by dali svoje mněnje, imajut o njim mnogo do govorjenja; i za njih sut očevidne, v mnogyh padah daže podavajut je spontanično, razne založenja protivne verifikovajemoj realnosti." />
<meta name="keywords" content="claude piron, esperanto, interslavic, medžuslovjanski" />
<title>Psihologične reakcije na Esperanto</title>
</head>

<body>

<script type="text/javascript">
	var lang='';
	var level=0;
	header(lang,level);
</script>

<div width="400pt" align="center;">

<table width="100%"><tr><td align="left">
<input id="hidden_text1" type="hidden" value="empty">
<script type="text/javascript">transcript2 ();</script>
</td><td align="right"><br />
<a href="http://claudepiron.free.fr/articlesenesperanto/reagoj.htm"><img src="http://steen.free.fr/interslavic/images/flag_eo.png" height="14pt" style="border:1px solid black; margin:1px 5px 0 0;"></a>
<a href="http://claudepiron.free.fr/articlesenanglais/reactions.htm"><img src="http://steen.free.fr/interslavic/images/flag_en.png" height="14pt" style="border:1px solid black; margin:1px 5px 0 0;"></a> 
<a href="http://enotero.pagesperso-orange.fr/cas_eton.htm#react"><img src="http://steen.free.fr/interslavic/images/flag_fr.png" height="14pt" style="border:1px solid black; margin:1px 5px 0 0;"></a> 
<a href="http://air.unimi.it/bitstream/2434/126676/2/Valore%202006b%20Materiali%20per%20lo%20studio%20dei%20linguaggi%20artificiali%20nel%20Novecento.pdf"><img src="http://steen.free.fr/interslavic/images/flag_it.png" height="14pt" style="border:1px solid black; margin:1px 5px 0 0;"></a>
<a href="http://eduinf.waw.pl/esp/util/espalia/0011.php"><img src="http://steen.free.fr/interslavic/images/flag_pl.png" height="14pt" style="border:1px solid black; margin:1px 5px 0 0;"></a>
</td></tr></table>

<div id='text1' style="display:none;">

<h3><i>{Claude|Klod} Piron<br><small><small>prěv. Jan van {Steenbergen|Stenbergen}, 2012</small></small></i></h3>

<h1>Psihologične reakcije na Esperanto</h1>

<p><b>Slědujųća statija, napisana od {Claude’|Klod}a Pirona (1931-2008), izjavila sę pŕvy raz v srědině 80-tyh lět v francuzskojęzyčnoj seriji {«Documents sur l’espéranto»}. Anglijsky prěvod od {William|Uiljam}a {Auld|Old}a byl publikovany v 1995 godu v anglijskojęzyčnoj seriji. Nyněšnji međuslovjańsky tekst jest prěvod toj něčto skråćenoj anglijskoj versije i byl publikovany pŕvy raz na portalu <a href="http://izviestija.info/index.php/nauka/251-piron?showall=&limitstart=">{Izviestija.info}</a>. Ače statija piše o Esperantu, ona sȯdŕživaje mnoge elementy, ktore imajųt značeńje takože za druge umětne języky, vključajųći međuslovjańsky.</b></p>

<h4>1. Råzlične reakcije</h4>

<p>Za psihologa, ktory råziskyvaje reakcije na slovo «Esperanto», dvě věći směsta sųt jasne: velika čęsť ljudij prizvanyh, da by dali svoje mněńje, imajųt o njim mnogo do govorjeńja; i za njih sųt očevidne, v mnogyh padah daže podavajųt je spontanično, råzne založeńja protivne verifikovajemoj reaľnosti, na priklad: «nikto nikde ne napisal knigy bezposrědnje na Esperanto», «nemaje dětij imajųćih go kako matersky język», i t.d. Take uběđeńja dobro ilustruje piśmo od čitatelja {Petera|Pitera} {Wellsa|Ŭelsa} iz Singapora v magazinu <em>{Time}</em>:</p>

<p class="quote">Esperanto ne imaje ni kulturnų historijų, ni vlastnų originaľnų literaturų, ni jednojęzyčnyh govoriteljev ili daže govoriteljev, za ktoryh jest pŕvy język. <em>({Wells}, 1987)</em></p>

<p>Kromě togo, u mnogyh iz izpytanyh ljudij vidi sę vśake objavy emocionaľnoj povęzannosti. Někoji reagujųt entuziastično, fanatično. Ale u množiństva reakcije sųt patronizujųće, kako by Esperanto byl něčto samoråzumno dětińskogo. Izpytana osoba dokazyvaje jasno, že k Esperantu ne možno podhoditi seriozno, a jegov ton jest pȯlny prězrěńja, ironije ili humorističnoj poblåžlivosti v odnošeńju k «naivnym dušam», ktore zajmajųt sę njim. Ako råziskyvatelj, da by dostal kontroľnų reakcijų za sråvnjeńje, pytaje tojže osobě o podobnom mněńju odnosno języka bulgarskogo ili indonezskogo, on dostane sȯvsěm drugy odgovor. Tȯgda ona menje ili vęće črěz minutų, vpȯlno nevtraľnym tonom glåsa, råzkazyvaje vse, čto može o njih povědati... obyčno, že ne znaje ničto. </p>

<p>Kontrast jest udivjajųći, osoblivo kȯgda testuje sę znańje posrědstvom točnyh pytańj o literaturě, geografiji, bogatstvu izražańja i t.d. Směsta stavaje jasno, že vpečętljeńja råzpytyvanogo o Esperantu sųt bliz vpȯlno zablųdne, velmi bolje neželi te malenjke kųsky znańja iztęgnene o kontroľnyh językah. Začto v jednom padu on jest svědomy o svojej nekompetenciji, a v drugom už ne?</p>

<p>Prědpoložiteljno na języky kako bulgarsky i indonezsky poględaje sę kako něčto, čto naleži k oblasti faktov, ale v padu Esperanta čuje sę, že jest prědložeńje. Prěd faktami ljudi klanjajųt sę; imajųći dělo s prědložeńjem čujųt, že trěba jest odgovoriti «da» ili «ne», a potom obråniti tų točkų zrěńja. Ale začto mysli sę, že Esperanto ne naleži k oblasti faktov? I začto reakcije sųt čęsto tako emocionaľne? To, že ta emocionaľna povęzannosť ne jest obmeđena v granicah osobnyh råzgovorov, dokazyvaje slědujųći citat iz statije o naukě latińskogo języka, napisanoj nevtraľnym i informativnym tonom kromě jednogo fragmenta:</p>

<p class="quote">Zatom slava latińskomu, a von s esperantom, tym směsom smŕdęćim umětnosťjų i izdanojų nadějejų! <em>({G.P.}, 1985)</em></p>

<p>To rěčeńje, nesvęzano s ostatkom teksta, izdavaje sę emocionaľny izbuh, neočěkyvano vȯzkypyvajųći iz nevědomyh glųbin. Začto?</p>

<h4>2. Obrånne mehanizmy</h4>

<p>Okazyvaje sę, že izpovědi o Esperantu ili širšej oblasti međunarodnoj komunikacije, ktore možno jest legko sȯbrati ako prizyvaje sę ljudij da by izrazili sę svobodno o prědmetu, ili ktore sųt prědstavjane na oficiaľnyh sųstrěćah posvęćenyh toj kvestiji, harakterizuje funkcionovańje tako zvanyh «obrånnyh mehanizmov»: taktik, ktore organizujemo nesvědomo, da byhmo izběgli konfrontacijų s reaľnosťjų, ktorų pojmajemo kako grozna (Anna {Freud|Frojd}, 1937). Někoje priklady:</p>

<h5>a) Odvŕgańje</h5>

<p>K Esperantu podhodi sę, kako by sȯvsěm ne jestvoval v situacijah, v ktoryh logično bylo by vzęti go pod uvagų. Na priklad tom {«Le Langage»} v enciklopedičnoj seriji «La Pléiade» ({Martinet}, 1968), sȯdŕživajųći 1525 strånic o vsem, od slangov i pidžinov do prěvođeńja i afazije, ne imaje nijedin opis, daže nijedin paragraf, o udivjajųćim fenomenu, že język, stolěťje tomu nazad znany samo jednoj jedinoj osobě, nyně jest koristany na cělom světu. Tako samo, izkušeńje s Esperantom kako konferencijny język jest značno: v 1986 godu ne bylo nijednogo dnja, kȯgda ne bylo ni kongresa, ni sųstrěće, ni međunarodnogo sjězda kdekoli na světu, na ktorom Esperanto byl råbotči język. Ako na priklad Organizacija Sjedinjenyh Narodov dělaje detaljovanų analizų problemov języčnoj komunikacije, råzvažańje togo izkušeńja imělo by smysl, daže ako by råzslědovańje končalo sę odmetańjem iz izraznyh råzlogov. Ale tako ne děje sę. ({King} i dr., 1977; {Allen} i dr., 1980; {Piron}, 1980).</p>

<p>Daže językoznavec, råzględajųći točno toj rod komunikacije, ktory vśakodenno realizuje Esperanto, podhodi k toj kvestiji, kako by togo izkušeńja sȯvsěm nikȯgda ne bylo:</p>

<p class="quote">V hvilji, kȯgda ekonomi råbotajųt nad obćejų Evrovalutojų, za čto ne byhmo poprobovali stvoriti Evrojęzyk? <em>({Lord}, 1974, str. 40)</em></p>

<p>Kȯgda industrialist imaje problem s produkcijejų, pŕva jegova reakcija jest råzględańje vsih råzrěšeńj koristanyh inde, že by odkryl, jestvuje li može prigodny mu sistem, a dopŕva potom načinaje iskati nove råzrěšeńja. Taky podhod, prirodny v vśakodennom žiťju, praktično nikȯgda ne jest prijmany v odnošeńju k međunarodnoj komunikaciji. Toj prědmet jest tabu. Imajemo dělo s odvŕgańjem istinnosti.</p>

<h5>b) Projekcija</h5>

<p>Projekcija jest nesvědomo priznavańje někomu drugomu psihičnyh elementov, ktore nahodęt sę u nas samyh. Dobry priklad davaje slědujųće rěčeńje:</p>

<p class="quote">Usiľja k tvorjeńju vsesvětnyh językov, ktore možno prijęti bez prědsųdkov i učiti sę bez trudnostij, językov kako Esperanto – prědstavjajųt dobre naměry v kombinaciji s pȯlnom neråzuměńjem togo, čto jest język i kako on funkcionuje. <em>({Laird}, 1957, str. 236)</em></p>

<p>Esperanto pȯlni vse kriterija definiujųće język, prijmane od językoznavcev ({Martinet}, 1967, str. 20). Ako avtor bez kontrolovańja i bez argumentov izhodi iz založeńja, že to jest nepravda, ne jest li on sam priklad togo «pȯlnogo neråzuměńja», ktoro tako legko poznaje u drugyh? (O funkcionovańju Esperanta pozrite statijų {«L’esperanto, una lingua che funziona»} italijańskogo językoznavca Alessandro Bausani ({Bausani}, 1981))</p>

<p>Čęsto priznaje sę Esperantu harakteristiky, kako by on byl grožeńje ili někaky ćudovistny mutant. Jedin amerikańsky učitelj językov opisyvaje taky język takovo:</p>

<p class="quote">Język, kako ljubȯv i duša, jest něčto ljudskogo i živogo, koliko trudno jest go definiovati; on jest prirodny tvor duše cěloj rasy, ne samo jednoj osoby... Umětne języky sųt odvraćajųće i groteskove, kako ljudi s rųkojų ili nogojų sdělanojų iz koviny, ili s regulatorom ritma v sŕdcu. Dr. Zamenhof, kako Dr. {Frankenstein|Frankenštejn}, jest iztvoril ćudovišče iz živyh kųskov i čęstij, a kako {Mary|Meri} {Shelley|Šeli} probovala nam kazati, ničto dobrogo ne može iz togo izråsti. <em>({Arbaiza}, 1975, str. 183)</em></p>

<p>Ili bez nikakogo uspravědlivjeńja govori sę, že Esperanto «naměrjaje postųpno podtiskati tradicije» ({Accontini}, 1984, str. 5).</p>

<p>Take sųďby poizhodęt od nesvědomyh strahov i izobražeńj, projektovanyh na język: vměsto studiovańja języka kako lingvistična, literarna, psihologična ili sociaľna reaľnosť, podhodi sę k njemu kako zly duh iz naših mor, ne imajųći nikakogo pojęťja kako delirično – v psihiatričnom smyslu togo slova – jest tako odnošeńje.</p>

<h5>{c|v}) Racionalizacija</h5>

<p>Neracionaľne točky zrěńja obranjajųt sę s pomoćjų množstva uběđajųćih argumentov. Drugymi slovami, kako v klasičnom vzoru rěči, intelektuaľna argumentacija jest strogo logična. Samo odsųćstvo osnovy v reaľnosti izdavaje, že v istinnosti imajemo dělo s fantazijejų.</p>

<p>Na priklad, Esperantu priznaje sę sklonjeny, analitičny harakter tipičny indoevropejskym językam, čto objasnjaje sę tym, že Zamenhof znal same indoevropejske języky. Ale nijedno iz tyh prědpoložeńj ne bylo verifikovano. V istinnosti važno město srěd Esperantovyh harakteristik zajmaje jegov mnogojęzyčny podklad, v ktorom azijatsky i vųgrsky vklad odigryvaje važnų roljų (literarna esperantojęzyčna dějateljnosť među světovymi vojnami råzvivala sę v značnoj měrě v vųgrskoj srědině, tako zvanoj Budapestskoj Školě; a vųgrsky ne jest indoevropejsky język).</p>

<p>Zamenhof dobro znal jedin ne-indoevropejsky język: hebrejsky, a jegovo dělo nosi pečęť togo języka. Na priklad, srěd językov ktore znal, semantično polje na morfem {-ig-} imaje točny odpovědnik samo v hebrejskom {«hif’il»} ({Piron}, 1984, str. 26).</p>

<p>Esperanto funkcionuje posrědstvom aglutinacije, a ne sklonjeńja. Rěčeńja mogųt tako samo byti sintetične i analitične; vse råvno, govoriš li {«mi biciklos urben»} ili {«mi iros al la urbo per biciklo»} («Ja jědų v gråd velosipedom»). Råziskyvańje tekstov dokazyvaje, že v dnešnjem Esperantu sintetične formy sųt mnogo čęsto. Daže ako pravda jest, že fonologija i slovosbor sųt indoevropejske, struktura vsekako ne jest. Nijedin indoevropejsky język ne skladaje sę kako Esperanto iz strogo neizměnnyh morfemov, čto jest harakteristika tipična napr. kitajskomu języku.</p>

<h5>{d|g}) Izolacija</h5>

<p>Izolovańje znači: odděliti něčto od svojego konteksta i potom sųditi go bez odnošeńja. Kȯgda na priklad někto govori o językah:</p>

<p class="quote">Děje sę takože, že języky rodęt sę, ale nikȯgda iz ničego; Esperanto jest katastrofa. <em>({Malherbe}, 1983, str. 368)</em></p>

<p>Vot, on izoluje međunarodny język od svojego historičnogo i lingvističnogo konteksta. Zapravdų město Esperanta nahodi sę v dȯlgoj seriji eksperimentov i råzmysljeńj v tečeńju stolětij. V Zamenhofovyh dělah jegovo povstańje bylo postųpno, podobno k råzviťju prirodnyh językov, kako geneza ploda pripominaje genezų roda; jegovo postųpno råzviťje jest godno studiovańju ({Waringhien}, 1959, str. 19-49). Iz drugoj stråny, morfemy, ktore sųt osnova języka, imajųt svoje korenje v drugyh językah; one ne byli «iztvorjene iz ničego».</p>

<p>Esperanto ne urodil sę iz ničego bolje neželi napr. haitsky kreol. Język pojavjaje sę v odpovědi k potrěbě. Srěd råbov råzličnyh ras na karaibskyh ostrovah, s vzajemno neråzumlivymi językami, byla volja, že by komunikovali s sobojų. Iz toj potrěby urodil sę mnogobarvny język, glåvno osnovany na języku jihnyh bělyh vlastnikov, ale s råzličnojų strukturojų. Tako samo, v lětah 1880-1910 čęsť naseljeńja světa želala poddŕživati kontakty s drugymi krajami i žędala råzširiti svoje kulturne horizonty, ale ne iměla možnosť učiti sę językom. Taki ljudi prijęli Zamenhofov projekt i, koristajųći go, sdělali iz njego živy język. Ni kreoľsky język ni Esperanto ne urodil sę iz ničego; oni urodili sę iz tojže samoj společno-psihologičnoj sily, imenno volje k komunikovańju.</p>

<p>Poględajmo slědujųći tekst:</p>

<p class="quote">Vȯzmi pticų, na priklad labędja iz našego jezera, iztęgni mu vse pera, izsěči mu oči, zaměni jegov kljun na sųpji ili orľji kljun, na městu pnjev jegovyh nog prilěpi bočańje nogy, vtiskaj mu sovje oči (...); a sejčas napišite na vaših horųgvah, propagujte i kričite slědujųće slova: «Pozrite, to jest universaľna ptica». I bųdete iměli malo vpečętljeńje o ledovitom čuvstvu, ktore vȯzbuđaje v nas to strašno masakrovańje, ta omražajųća vivisekcija, ktorų bezprěryvno prědlagajųt nam pod nazvojų Esperanto ili universaľny język. <em>({Cingria}, str. 1-2)</em></p>

<p>Ako odstavimo obrazovity (i ornitologičny) aspekt togo citata i slova odličajųće moćnų emocionaľnų reakcijų («strašno masakrovańje», «omražajųća vivisekcija»), ostanųt samo dva obvinjeńja: Esperanto jest rezultat ljudskogo měšańja v něčem živom; Esperanto jest heterogenny język.</p>

<p>Rěšeńje togo avtora imaje smysl samo pod trěmi uslovjami:<br/>
— język jest živy stvor tako samo kako zvěŕ;<br/>
— ljudsko měšańje jest iz definicije něčto niščiteljskogo;<br />
— heterogenny język ne može služiti komunikaciji.</p>

<p>Hipnotizovany svojim mornym poględom, avtor izoluje svoj obraz od takyh råzvažańj. On ne vidi, že sråvnjeńje języka s živym stvorom jest samo metafor, ktory ne možno jest vesti prěmnogo daleko. Ptica, o ktoroj govori, tŕpěla by užasno, ale pri reformě niderlandskogo pravopisa v četyridesętyh lětah, on ni kričal od bolesti ni potrěboval anestezijų.</p>

<p>Vtoro, člověk čęsto vměšaje sę v žive stvory s odličnymi rezultatami. Glåd v Indiji byl by mnogo dramatičnějši, ako ne bylo by produkcije novyh rodov zŕn blågodarę svědomomu ljudskomu měšańju. Ne bylo by ni psov, ni roz, ni hlěba, ako by člověk ne priložil umysľno svoje talenty v žive stvory.</p>

<p>Treťje, ako heterogennosť byla by proklęťje, anglijsky ne mogl by byti zadovaljajųći język. Lingvistična analiza dokazyvaje, že anglijsky jest bolje heterogenny neželi Esperanto:</p>

<p class="quote">Vpadajųći na taky język kako anglijsky, imajemo dělo s råznymi językami stopjenymi v jedin. <em>({Lord}, 1974, str. 73)</em></p>

<p>Esperanto jest bolje homogenny, tomu že zakony upravjajųće elementy iz drugyh žŕl sųt strožějše. Heterogennosť někojego sȯstava ne definiuje sę råzličnosťjų poizhođeńja skladnikov, ale odsųćstvom harmonije i sjedinjajųćego jędra (kako znaje vśaky, ktory poproboval prigotoviti majonez).</p>

<h4>3. Podklad bojazni</h4>

<p>Obrånni mehanizmy sųt, da by hrånili naše ego od bojazni. Zatom to, že pojavjajųt sę v odnošeńju k Esperantu, imaje označati, že v glųbině našej duše toj język odčuvaje sę kako grozny. </p>

<h5>a) Izběgańje izměn v sųćim stanu</h5>

<p>V poněkojih smyslah psihologična odpornosť v svęzi s Esperantom možno jest sråvniti s protivjeńjem, s ktorym strětli sę ideje Kristofa Kolumba i Galileja: stabiľny, dobro oporędčeny svět provŕgnųli nove teorije, ktore izbavili ljudskosť od siľnoj, tysęćlětnoj osnovy. Tako samo, Esperanto jest bezpokojęći v světu, kde vśaky narod imaje svoj język, kde to orųďje prěhodi od prědnjih pokoljeńj i kde nijedna osoba ne imaje pravo go narušiti. To pokazyvaje, že język ne jest prosty dar od prošlyh stolětij, ale može vȯznikati iz obyčnoj konvencije. Ako kriterija popravnosti ne jest sųglåsnosť s vladojų, ale efektivnosť komunikacije, tȯgda prěměnjajųt sę međuljudske odnošeńja: kȯgda prěđe byla vertikaľna oś, ona jest zaměnjena na horizontaľnų oś. Zatom atakuje sę glųboko ukryte věći, ktore ne hoćemo izstaviti v světlu. Na priklad, čto zaradi njego bųde s hierarhijejų językov? Irlandsky, niderlandsky, francuzsky i anglijsky nahodęt sę na råznyh uråvnjah, kako v ljudskyh glåvah tako i v oficiaľnyh tekstah. Ako Esperanto byl by prijęty za komunikacijų među ljudjami s råzličnymi językami, ta hierarhija utratila by svojų osnovų.</p>

<h5>b) Język kako svęta cěnnosť i znak identiteta</h5>

<p>Język ne jest samo vněšnje společno javjeńje. On jest vpleteny v našej ličnosti. «Ja vsosal jesm katalańsky język s materinym mlěkom», govorila jedna osoba råzpytana v času råziskyvańja, na ktorom nyněšnja statija jest osnovana. Naše koncepcije nosęt emocionaľno brěmę, ignorovano od językoznavstva ale sųćstveno za naše postųpańje. Čuvstveno jędro pojęťja «język» nahodi sę v svęzi s materjų i pravdopodobno zato mnoge narody nazyvajųt język prijęty od rodiny «matersky język». Među novonarođenym dětętem, ktoro uměje svoje neščęsťje samo izražati plakańjem i čęsto dostavaje neadekvatny ili nepomoćny odgovor, i trilětnym dětętem, ktoro koristaje slova, že by izrazilo čto stalo, odbyla sę ogromna prěměna, ktora dětęti izdavaje sę ćudo.</p>

<p>Kȯgda učihmo sę govoriti, my běhmo prěmnogo mlådi, da byhmo råzuměli, že odbyvaje sę obyčny proces učeńja. Nam to izdavalo sę někaky magičny dar, ili božja igračka. Prěđe ne mogli jesmo objasniti ničto, a tu naglo, ne råzumějųći začto, jesmo v posědańju talismana izpȯlnjajųćego vse možne ćuda i vȯzbogaćajųćego v bezprecedentnoj měrě to, bez čego žiťje bylo by nemožno: međuljudske odnošeńja.</p>

<p>Čuvstvo, že jest sę råzuměny, naleži do najosnovnějših potrěb u dětij. Ibo čto by ostalo bez języka? Vođeńje roditeljev, a potom dȯlgy vplyv od školy, ktora podhodi k języku, kako on byl by něčto nenarušimogo i ključ k vsim skarbam sȯdŕžanym v literarnyh dělah, jedino usilujųt to čuvstveno jędro. Tvŕđeńje v tom psihologičnom kontekstu, že język «izmysljeny» od někogo sųčasnika – Esperanto čęsto měšaje sę s Zamenhofovym projektom – može råvno dobro funkcionovati kako něčij rodimy język, jest unižeńje togo drugogo, odbirańje mu statusa magičnogo talismana, ktory vsegda zajmaje město v glųbině našej duše, daže ako na svědomom uråvnju možemo ględěti na njego bolje racionaľno. Tako svętogrđeńje ne jest do prijęťja. Prědpoložiteljno da by izběgali takų profanacijų, poněkoji govoritelji Esperanta v cělkom råzumlivom psihologičnom ruhu govoręt, že Zamenhofovo dělo samo v sobě jest neobjasnimo i pripisyvajųt go nadȯhneńju od něčego vysšego, nadljudskogo.</p>

<p>Ale to ješče ne vse. Råziskyvajųći psihologične reakcije, ktore provokuje slovo «Esperanto», možno jest samo udivjati sę, koliko ljudij ne može tŕpěti idejų, že toj język može někako byti lěpši od jihnogo rodimogo języka. Taka reakcija poizhodi od sklonnosti k identifikovańju języka s osobojų: moj język jest moj narod, moj język jesm ja; ako moj język jest gorši, moj narod jest gorši i ja jesm gorši. Oglašajųći prědnje, že Esperanto jest nedostojny, i prědstavjajųći tų sųďbų kako samoråzumnų, možno spasti sę. Taky trik jest glųboko ljudsky i cělkom råzumlivy, ale iz naučnoj točky zrěńja ne do prijęťja.</p>

<h5>{c|v}) Råzlične strahy</h5>

<p>Pri råziskyvańju reakcij na Esperanto s pomoćjų kliničnoj besědy, odkryvaje sę råzlične rody ukrytyh strahov, ktore ne možno jest obgovoriti v detaljah. Ja ograničų sę do sedmi:</p>

<p><b>{I}. Strah prěd rizikom.</b> Tomu že nijedin oficiaľny organ, nijedna prestižna institucija ne uznala cěnnosti Esperanta, podporjeńje go jest zajmańje osobnoj točky zrěńja, odděljenoj od oficiaľnoj. Menje rizično jest povtarjańje togo, čto govoręt vsi ini, i čto izdavaje sę sųglåsno mněńju vođev i intelektuaľnoj elity. </p>

<p><b>{II}. Strah prěd bezposrědnjim kontaktom.</b> Jest něčto uspokajajųćego v komunikaciji posrědstvom prěvođeńj ili języka råzuměnogo prěmnogo malo, že by pozvaljal bezposrědnjų, točnų i detaljovanų råzměnų myslij. Ako komunikacija ne jest prěškoda, sųstrěća s mněńjami krajno inymi od naših može iměti šokujųći i zaměšivajųći efekt. Toj strah jest uspravědlivjena, tomu že v naših mentaľnyh strukturah Esperanto jestvuje na uråvnju blizšem spontaničnomu izražańju sę neželi druge języky ({Piron}, 1987b). Mlådy Japonec, pųtovavši po cělom světu i strětši na vśakom kroku městnyh govoriteljev Esperanta, u ktoryh prěbyval, råzkazyvaje nam, kake šoky prěžival vslěd bezposrědnjih dialogov s ljudjami, ktori uměli izraziti sę i byti sobojų, izměnili etničnų točkų zrěńja na světoględ ({Kiotaro Deguti}, 1973).</p>

<p><b>{III}. Strah prěd dětińskojų regresijejų.</b> Pojęťje «prosty» měšaje sę s pojęťjem «nadoprošćeny» ili «dětińsky», odkųd mysli sę, že Esperanto ne može služiti, da by izrazil istinno doråstle mysli na vysokom uråvnju abstrakcije. Zatom izoluje sę činitelj «prostosť» od svojego dodatka, ktory izměnjaje cělosť: neograničene možnosti kombinovańja. Na priklad končina <b>{-a}</b>, v Esperantu označajųća pridavnik, jest mnogo prostějša od mnogyh francuzskyh priråstȯk igrajųćih podobnų roljų, ale čęsto pozvaljaje na točno izražańje sę, kȯgda francuzske imenniky čęsto ne imajųt pridavničnų formų, napr. {«insécurité»} (angl. <i>{insecure}</i>, esp. <i>{nesekura}</i>), {«fait»} (angl. <i>{factual}</i>, esp. <i>{fakta}</i>)}, {«Etats-Unis»} (išp. <i>{estadounidense}</i>, esp. <i>{usona}</i>, čto Esperanto råzličaje od {«amerika»} i {«nordamerika»}) ili {«pays»} (kromě slova <i>{nacia}</i> «narodny» Esperanto imaje <i>{landa}</i>} «dŕžavny»), i tako dalje. </p>

<p><b>{IV}. Strah prěd prozråčnosťjų.</b> Prědstavjajemo sę, že Esperanto izražaje mysli s netŕpimojų jasnosťjų:</p>

<p class="quote">Tęžko jest najdti město za afektivny aspekt, tako važny v języku, v tom jasnom języku kde vse jest izrazno, v tom języku «jasnějšem od mysli». <em>({Burney}, 1966, str. 94)</em></p>

<p>V istině možno jest v Esperantu byti tako samo netočny, kako v kakom-libo inom języku, daže ače v Zamenhofovom języku čęsto legše govori sę jasno.</p>

<p><b>{V}. Strah prěd nižnosťjų v svęzi s legkosťjų.</b> Čuje sę, že bolje složeno råzrěšeńje problema jest dostojnějše neželi prosto råzrěšeńje. Izbor složenogo råzrěšeńja uspokajaje někakų voljų k vladańju, čto davaje prijętno, ugodno čuvstvo vlastnoj važnosti.</p>

<p><b>{VI}. Strah prěd heterogennosťjų.</b> To jest osobliva forma stana znanogo kako «strah prěd fragmentacijejų». Tomu že člověk legko identifikuje sę s językom, Esperanto pobuđaje projekcijų na njim emocij svęzanyh s cělojų našejų ličnosťjų. A ona, na nesvědomom uråvnju, jest odčuvana kako lomliva struktura složena iz råznyh, protivnyh sobě elementov, bezprěryvno groženyh råzpadom. Tomu že Esperanto, složeny iz prěmnogo råzličnyh skladnikov, jest simbol něčego nedostatȯčno moćnogo, Esperanto odstrašaje.</p>

<p><b>{VII}. Strah prěd obnižeńjem standardov i niščeńjem.</b> Esperanto vidi sę kako valec, ktory mimohodęći ubivaje vse i izravnjaje vse kulturne råzliky s zemjejų. Takym sposobom psihične elementy, naležęće ili k {Freud|Frojd}ovskomu želańju smŕti ili k nesvědomomu afektivnomu jędru zvanomu «{automaton}» od {Charles’a|Šarla} {Baudouina|Boduena}, sųt projektovane na Zamenhofov język. ({Baudouin}, 1950, str. 225-229). Toj strah ne imaje nikakų objektivnų osnovų, čto dokazyvajųt sami govoritelji Esperanto, u ktoryh i kulturno råzličeńje i považańje vśakoj tradicije i vśakogo języka sųt mnogo siľne. V istině toj strah jest rezultat izměšćeńja: čto napravdų verifikovajemym sposobom vodi k izråvnjeńju i uniščeńju tipičnyh kulturnyh cěnnostij, to jest vȯzdavańje česti anglosaksońskoj kulturě, bez velikoj povęzannosti s britańskymi ili amerikańskymi cěnnostjami, ale svęzanoj s anglijskym językom. Mlådenci tancujųći v tyhže samyh džinsah do tyhže samyh ritmov importovanyh iz Sjedinjenyh Štatov, pokazyvajųt mnogo vysši uråvenj izråvnjeńja, neželi vidimo v světu govoriteljev Esperanta.</p>

<h4>4. Zakončeńje: funkcija psihologičnogo odpora</h4>

<p>Pričina emocionaľnyh reakcij podanyh povyše sejčas stavaje jasnějša: člověk, o ktorom govorimo, boji sę. Straši go myslj, že svęty skarb, blěskajųći v glųbinah jegovoj duše s basnjevojų krasotojų, ktory ničto ne imaje pravo prěvȯzȯjdti – rodimy język, simbol jegovogo identiteta, može stati råzdrety ili poškođeny. Kako ptica zatvorjena v komnatě, ktora jest v takoj panikě, že ne prěstavaje biti sę v okno i ne vidi otvorjene dveri mimo, on ne imaje vnųtrišnji mir, da by spokojno ględěl na to, čto napravdų jest toj Esperanto, ktory izdavaje sę profanovati samo pojęťje języka. On jest shvaćeny v zatvorjenom krųgu: da by prěstal bojati sę, on iměl by uzrěti prosto v reaľnosť, ale da by mogl uzrěti v tų reaľnosť, on najpŕvo imaje prěstati bojati sę.</p>

<p>Take reakcije, nelogične ale tipične v ljudskoj psihologiji, ne jestvovali by bez vměšańja političnyh i společnyh činiteljev, nadųtyh i råzvedenyh črěz masove medija, ale ktore ne možemo tu analizovati i o ktoryh jesm napisal inde ({Piron}, 1986, str. 22-28 i 34-36). Oni prědpolagajųt podsvědomy vplyv, sråvnimy s vplyvom reklamy i političnoj propagandy, osnovany na nesamovoljnoj dezinformaciji, ktora avtomatično reprodukovala sę v tečeńju stolěťja. Nemaje drugogo objasnjeńja, začto děti i mlådenci rědko pokazyvajųt tų prědnje negativnų reakcijų protiv Esperantu, ktora jest tipična za doråstlyh, ače vse psihologične elementy izzyvajųće obrånne mehanizmy u doråstlyh jestvujųt takože u njih. </p>

<p>Manipulovany od svojih nesvědomyh strahov, člověk dvadesętogo stolěťja ne vidi, že prěd osųđeńjem Esperanta trěba jest najpŕvo poznati někoje fakty. Možno jest to požaliti. Ale iz historičnoj točky zrěńja vidi sę, že te reakcije iměli pozitivny efekt. Ako li języčny plod, složeny od Zamenhofa, směsta by dobyl obćų akceptacijų, on byl by poddany takym bolestjam, že ne izšel by živo. V tamtoj fazě on byl prěmnogo delikatny i nekompletny. On potrěboval cělkom dȯlgo žiťje v ograničenom ale mnogokulturnom srědišču na konečne upravjeńja, na definiovańje semantičnyh polj i na popravjeńje slabostij prirodnym sposobom, črěz koristańje.</p>

<p>Iz drugoj stråny, języčne odnošeńja vsegda sųt odnošeńja vlasti siľnějšego nad slabějšim. Myslj o zaměně jih na egalitarne odnošeńja, v ktoryh najmenši i najslabějši język imaje tojže sam status kako ekonomične i kulturne giganty, byla za ljudstvo prěmnogo šokujųća, da by umělo bystro i bezbolezno privyknųti sę k njej. Prěobražeńja v obćej mentaľnosti žędajųt postųpnų asimilacijų.</p>

<p>Iz stolěťja izzȯvov, stolěťja političnyh i intelektuaľnyh napadov Esperanto jest izšel udiviteljno siľny, fleksibiľny, rafinovany. Harakterizuje go moćno vtisknena ličnosť, taka živa kako {Rabelais’|Rable’}ev francuzsky język. Toj fakt ješče odvŕgaje množiństvo ljudij, ale vsegda prědnje. Kȯgda avtor bazuje sę na råziskyvańju dokumentov ili na observovańju praktičnogo koristańja Esperanta, on uznavaje jegovų ogromnų živosť. Ače společna i psihologična odpornosť protiv Esperantu črěz dȯlgy čas byla mnogo siľna, dneś izdavaje sę, že ona vse bolje jest bezdyšna i odstavaje svojų triumfaľnų vyšnosť. Ne može li byti tako, že ona prosto prěstala pȯlniti svojų funkcijų?</p>

<h4>Literatura</h4>

</div>

<div id='ltext1'>

<h3><i>Claude Piron<br><small><small>prěv. Jan van Steenbergen, 2012</small></small></i></h3>

<h1>Psihologične reakcije na Esperanto</h1>

<p><b>Slědujuča statija, napisana od Claude’a Pirona (1931-2008), izjavila se prvy raz v srědině 80-tyh lět v francuzskojezyčnoj seriji «Documents sur l’espéranto». Anglijsky prěvod od Williama Aulda byl publikovany v 1995 godu v anglijskojezyčnoj seriji. Nyněšnji medžuslovjansky tekst jest prěvod toj něčto skračenoj anglijskoj versije i byl publikovany prvy raz na portalu <a href="http://izviestija.info/index.php/nauka/251-piron?showall=&limitstart=">Izviestija.info</a>. Ače statija piše o Esperantu, ona sodrživaje mnoge elementy, ktore imajut značenje takože za druge umětne jezyky, vključajuči medžuslovjansky.</b></p>

<h4>1. Različne reakcije</h4>

<p>Za psihologa, ktory raziskyvaje reakcije na slovo «Esperanto», dvě věči směsta sut jasne: velika čest ljudij prizvanyh, da by dali svoje mněnje, imajut o njim mnogo do govorjenja; i za njih sut očevidne, v mnogyh padah daže podavajut je spontanično, razne založenja protivne verifikovajemoj realnosti, na priklad: «nikto nikde ne napisal knigy bezposrědnje na Esperanto», «nemaje dětij imajučih go kako matersky jezyk», i t.d. Take ubědženja dobro ilustruje pismo od čitatelja Petera Wellsa iz Singapora v magazinu <em>Time</em>:</p>

<p class="quote">Esperanto ne imaje ni kulturnu historiju, ni vlastnu originalnu literaturu, ni jednojezyčnyh govoriteljev ili daže govoriteljev, za ktoryh jest prvy jezyk. <em>(Wells, 1987)</em></p>

<p>Kromě togo, u mnogyh iz izpytanyh ljudij vidi se vsake objavy emocionalnoj povezannosti. Někoji reagujut entuziastično, fanatično. Ale u množinstva reakcije sut patronizujuče, kako by Esperanto byl něčto samorazumno dětinskogo. Izpytana osoba dokazyvaje jasno, že k Esperantu ne možno podhoditi seriozno, a jegov ton jest polny prězrěnja, ironije ili humorističnoj poblažlivosti v odnošenju k «naivnym dušam», ktore zajmajut se njim. Ako raziskyvatelj, da by dostal kontrolnu reakciju za sravnjenje, pytaje tojže osobě o podobnom mněnju odnosno jezyka bulgarskogo ili indonezskogo, on dostane sovsěm drugy odgovor. Togda ona menje ili veče črěz minutu, vpolno nevtralnym tonom glasa, razkazyvaje vse, čto može o njih povědati... obyčno, že ne znaje ničto. </p>

<p>Kontrast jest udivjajuči, osoblivo kogda testuje se znanje posrědstvom točnyh pytanj o literaturě, geografiji, bogatstvu izražanja i t.d. Směsta stavaje jasno, že vpečetljenja razpytyvanogo o Esperantu sut bliz vpolno zabludne, velmi bolje neželi te malenjke kusky znanja iztegnene o kontrolnyh jezykah. Začto v jednom padu on jest svědomy o svojej nekompetenciji, a v drugom už ne?</p>

<p>Prědpoložiteljno na jezyky kako bulgarsky i indonezsky pogledaje se kako něčto, čto naleži k oblasti faktov, ale v padu Esperanta čuje se, že jest prědloženje. Prěd faktami ljudi klanjajut se; imajuči dělo s prědloženjem čujut, že trěba jest odgovoriti «da» ili «ne», a potom obraniti tu točku zrěnja. Ale začto mysli se, že Esperanto ne naleži k oblasti faktov? I začto reakcije sut često tako emocionalne? To, že ta emocionalna povezannost ne jest obmedžena v granicah osobnyh razgovorov, dokazyvaje slědujuči citat iz statije o naukě latinskogo jezyka, napisanoj nevtralnym i informativnym tonom kromě jednogo fragmenta:</p>

<p class="quote">Zatom slava latinskomu, a von s esperantom, tym směsom smrdečim umětnostju i izdanoju nadějeju! <em>(G.P., 1985)</em></p>

<p>To rěčenje, nesvezano s ostatkom teksta, izdavaje se emocionalny izbuh, neočekyvano vozkypyvajuči iz nevědomyh glubin. Začto?</p>

<h4>2. Obranne mehanizmy</h4>

<p>Okazyvaje se, že izpovědi o Esperantu ili širšej oblasti medžunarodnoj komunikacije, ktore možno jest legko sobrati ako prizyvaje se ljudij da by izrazili se svobodno o prědmetu, ili ktore sut prědstavjane na oficialnyh sustrěčah posvečenyh toj kvestiji, harakterizuje funkcionovanje tako zvanyh «obrannyh mehanizmov»: taktik, ktore organizujemo nesvědomo, da byhmo izběgli konfrontaciju s realnostju, ktoru pojmajemo kako grozna (Anna Freud, 1937). Někoje priklady:</p>

<h5>a) Odvrganje</h5>

<p>K Esperantu podhodi se, kako by sovsěm ne jestvoval v situacijah, v ktoryh logično bylo by vzeti go pod uvagu. Na priklad tom «Le Langage» v enciklopedičnoj seriji «La Pleiade» (Martinet, 1968), sodrživajuči 1525 stranic o vsem, od slangov i pidžinov do prěvodženja i afazije, ne imaje nijedin opis, daže nijedin paragraf, o udivjajučim fenomenu, že jezyk, stolětje tomu nazad znany samo jednoj jedinoj osobě, nyně jest koristany na cělom světu. Tako samo, izkušenje s Esperantom kako konferencijny jezyk jest značno: v 1986 godu ne bylo nijednogo dnja, kogda ne bylo ni kongresa, ni sustrěče, ni medžunarodnogo sjezda kdekoli na světu, na ktorom Esperanto byl rabotči jezyk. Ako na priklad Organizacija Sjedinjenyh Narodov dělaje detaljovanu analizu problemov jezyčnoj komunikacije, razvažanje togo izkušenja imělo by smysl, daže ako by razslědovanje končalo se odmetanjem iz izraznyh razlogov. Ale tako ne děje se. (King i dr., 1977; Allen i dr., 1980; Piron, 1980).</p>

<p>Daže jezykoznavec, razgledajuči točno toj rod komunikacije, ktory vsakodenno realizuje Esperanto, podhodi k toj kvestiji, kako by togo izkušenja sovsěm nikogda ne bylo:</p>

<p class="quote">V hvilji, kogda ekonomi rabotajut nad občeju Evrovalutoju, za čto ne byhmo poprobovali stvoriti Evrojezyk? <em>(Lord, 1974, str. 40)</em></p>

<p>Kogda industrialist imaje problem s produkcijeju, prva jegova reakcija jest razgledanje vsih razrěšenj koristanyh inde, že by odkryl, jestvuje li može prigodny mu sistem, a doprva potom načinaje iskati nove razrěšenja. Taky podhod, prirodny v vsakodennom žitju, praktično nikogda ne jest prijmany v odnošenju k medžunarodnoj komunikaciji. Toj prědmet jest tabu. Imajemo dělo s odvrganjem istinnosti.</p>

<h5>b) Projekcija</h5>

<p>Projekcija jest nesvědomo priznavanje někomu drugomu psihičnyh elementov, ktore nahodet se u nas samyh. Dobry priklad davaje slědujuče rěčenje:</p>

<p class="quote">Usilja k tvorjenju vsesvětnyh jezykov, ktore možno prijeti bez prědsudkov i učiti se bez trudnostij, jezykov kako Esperanto – prědstavjajut dobre naměry v kombinaciji s polnom nerazuměnjem togo, čto jest jezyk i kako on funkcionuje. <em>(Laird, 1957, str. 236)</em></p>

<p>Esperanto polni vse kriterija definiujuče jezyk, prijmane od jezykoznavcev (Martinet, 1967, str. 20). Ako avtor bez kontrolovanja i bez argumentov izhodi iz založenja, že to jest nepravda, ne jest li on sam priklad togo «polnogo nerazuměnja», ktoro tako legko poznaje u drugyh? (O funkcionovanju Esperanta pozrite statiju «L’esperanto, una lingua che funziona» italijanskogo jezykoznavca Alessandro Bausani (Bausani, 1981))</p>

<p>Često priznaje se Esperantu harakteristiky, kako by on byl groženje ili někaky čudovistny mutant. Jedin amerikansky učitelj jezykov opisyvaje taky jezyk takovo:</p>

<p class="quote">Jezyk, kako ljubov i duša, jest něčto ljudskogo i živogo, koliko trudno jest go definiovati; on jest prirodny tvor duše cěloj rasy, ne samo jednoj osoby... Umětne jezyky sut odvračajuče i groteskove, kako ljudi s rukoju ili nogoju sdělanoju iz koviny, ili s regulatorom ritma v srdcu. Dr. Zamenhof, kako Dr. Frankenstein, jest iztvoril čudovišče iz živyh kuskov i čestij, a kako Mary Shelley probovala nam kazati, ničto dobrogo ne može iz togo izrasti. <em>(Arbaiza, 1975, str. 183)</em></p>

<p>Ili bez nikakogo uspravědlivjenja govori se, že Esperanto «naměrjaje postupno podtiskati tradicije» (Accontini, 1984, str. 5).</p>

<p>Take sudby poizhodet od nesvědomyh strahov i izobraženj, projektovanyh na jezyk: vměsto studiovanja jezyka kako lingvistična, literarna, psihologična ili socialna realnost, podhodi se k njemu kako zly duh iz naših mor, ne imajuči nikakogo pojetja kako delirično – v psihiatričnom smyslu togo slova – jest tako odnošenje.</p>

<h5>c) Racionalizacija</h5>

<p>Neracionalne točky zrěnja obranjajut se s pomočju množstva ubědžajučih argumentov. Drugymi slovami, kako v klasičnom vzoru rěči, intelektualna argumentacija jest strogo logična. Samo odsučstvo osnovy v realnosti izdavaje, že v istinnosti imajemo dělo s fantazijeju.</p>

<p>Na priklad, Esperantu priznaje se sklonjeny, analitičny harakter tipičny indoevropejskym jezykam, čto objasnjaje se tym, že Zamenhof znal same indoevropejske jezyky. Ale nijedno iz tyh prědpoloženj ne bylo verifikovano. V istinnosti važno město srěd Esperantovyh harakteristik zajmaje jegov mnogojezyčny podklad, v ktorom azijatsky i vugrsky vklad odigryvaje važnu rolju (literarna esperantojezyčna dějateljnost medžu světovymi vojnami razvivala se v značnoj měrě v vugrskoj srědině, tako zvanoj Budapestskoj Školě; a vugrsky ne jest indoevropejsky jezyk).</p>

<p>Zamenhof dobro znal jedin ne-indoevropejsky jezyk: hebrejsky, a jegovo dělo nosi pečet togo jezyka. Na priklad, srěd jezykov ktore znal, semantično polje na morfem -ig- imaje točny odpovědnik samo v hebrejskom «hif’il» (Piron, 1984, str. 26).</p>

<p>Esperanto funkcionuje posrědstvom aglutinacije, a ne sklonjenja. Rěčenja mogut tako samo byti sintetične i analitične; vse ravno, govoriš li «mi biciklos urben» ili «mi iros al la urbo per biciklo» («Ja jedu v grad velosipedom»). Raziskyvanje tekstov dokazyvaje, že v dnešnjem Esperantu sintetične formy sut mnogo često. Daže ako pravda jest, že fonologija i slovosbor sut indoevropejske, struktura vsekako ne jest. Nijedin indoevropejsky jezyk ne skladaje se kako Esperanto iz strogo neizměnnyh morfemov, čto jest harakteristika tipična napr. kitajskomu jezyku.</p>

<h5>d) Izolacija</h5>

<p>Izolovanje znači: odděliti něčto od svojego konteksta i potom suditi go bez odnošenja. Kogda na priklad někto govori o jezykah:</p>

<p class="quote">Děje se takože, že jezyky rodet se, ale nikogda iz ničego; Esperanto jest katastrofa. <em>(Malherbe, 1983, str. 368)</em></p>

<p>Vot, on izoluje medžunarodny jezyk od svojego historičnogo i lingvističnogo konteksta. Zapravdu město Esperanta nahodi se v dolgoj seriji eksperimentov i razmysljenj v tečenju stolětij. V Zamenhofovyh dělah jegovo povstanje bylo postupno, podobno k razvitju prirodnyh jezykov, kako geneza ploda pripominaje genezu roda; jegovo postupno razvitje jest godno studiovanju (Waringhien, 1959, str. 19-49). Iz drugoj strany, morfemy, ktore sut osnova jezyka, imajut svoje korenje v drugyh jezykah; one ne byli «iztvorjene iz ničego».</p>

<p>Esperanto ne urodil se iz ničego bolje neželi napr. haitsky kreol. Jezyk pojavjaje se v odpovědi k potrěbě. Srěd rabov različnyh ras na karaibskyh ostrovah, s vzajemno nerazumlivymi jezykami, byla volja, že by komunikovali s soboju. Iz toj potrěby urodil se mnogobarvny jezyk, glavno osnovany na jezyku jihnyh bělyh vlastnikov, ale s različnoju strukturoju. Tako samo, v lětah 1880-1910 čest naseljenja světa želala poddrživati kontakty s drugymi krajami i žedala razširiti svoje kulturne horizonty, ale ne iměla možnost učiti se jezykom. Taki ljudi prijeli Zamenhofov projekt i, koristajuči go, sdělali iz njego živy jezyk. Ni kreolsky jezyk ni Esperanto ne urodil se iz ničego; oni urodili se iz tojže samoj společno-psihologičnoj sily, imenno volje k komunikovanju.</p>

<p>Pogledajmo slědujuči tekst:</p>

<p class="quote">Vozmi pticu, na priklad labedja iz našego jezera, iztegni mu vse pera, izsěči mu oči, zaměni jegov kljun na supji ili orlji kljun, na městu pnjev jegovyh nog prilěpi bočanje nogy, vtiskaj mu sovje oči (...); a sejčas napišite na vaših horugvah, propagujte i kričite slědujuče slova: «Pozrite, to jest universalna ptica». I budete iměli malo vpečetljenje o ledovitom čuvstvu, ktore vozbudžaje v nas to strašno masakrovanje, ta omražajuča vivisekcija, ktoru bezprěryvno prědlagajut nam pod nazvoju Esperanto ili universalny jezyk. <em>(Cingria, str. 1-2)</em></p>

<p>Ako odstavimo obrazovity (i ornitologičny) aspekt togo citata i slova odličajuče močnu emocionalnu reakciju («strašno masakrovanje», «omražajuča vivisekcija»), ostanut samo dva obvinjenja: Esperanto jest rezultat ljudskogo měšanja v něčem živom; Esperanto jest heterogenny jezyk.</p>

<p>Rěšenje togo avtora imaje smysl samo pod trěmi uslovjami:<br/>
— jezyk jest živy stvor tako samo kako zvěrj;<br/>
— ljudsko měšanje jest iz definicije něčto niščiteljskogo;<br />
— heterogenny jezyk ne može služiti komunikaciji.</p>

<p>Hipnotizovany svojim mornym pogledom, avtor izoluje svoj obraz od takyh razvažanj. On ne vidi, že sravnjenje jezyka s živym stvorom jest samo metafor, ktory ne možno jest vesti prěmnogo daleko. Ptica, o ktoroj govori, trpěla by užasno, ale pri reformě niderlandskogo pravopisa v četyridesetyh lětah, on ni kričal od bolesti ni potrěboval anesteziju.</p>

<p>Vtoro, člověk često vměšaje se v žive stvory s odličnymi rezultatami. Glad v Indiji byl by mnogo dramatičnějši, ako ne bylo by produkcije novyh rodov zrn blagodare svědomomu ljudskomu měšanju. Ne bylo by ni psov, ni roz, ni hlěba, ako by člověk ne priložil umyslno svoje talenty v žive stvory.</p>

<p>Tretje, ako heterogennost byla by prokletje, anglijsky ne mogl by byti zadovaljajuči jezyk. Lingvistična analiza dokazyvaje, že anglijsky jest bolje heterogenny neželi Esperanto:</p>

<p class="quote">Vpadajuči na taky jezyk kako anglijsky, imajemo dělo s raznymi jezykami stopjenymi v jedin. <em>(Lord, 1974, str. 73)</em></p>

<p>Esperanto jest bolje homogenny, tomu že zakony upravjajuče elementy iz drugyh žrl sut strožejše. Heterogennost někojego sostava ne definiuje se različnostju poizhodženja skladnikov, ale odsučstvom harmonije i sjedinjajučego jedra (kako znaje vsaky, ktory poproboval prigotoviti majonez).</p>

<h4>3. Podklad bojazni</h4>

<p>Obranni mehanizmy sut, da by hranili naše ego od bojazni. Zatom to, že pojavjajut se v odnošenju k Esperantu, imaje označati, že v glubině našej duše toj jezyk odčuvaje se kako grozny. </p>

<h5>a) Izběganje izměn v sučim stanu</h5>

<p>V poněkojih smyslah psihologična odpornost v svezi s Esperantom možno jest sravniti s protivjenjem, s ktorym strětli se ideje Kristofa Kolumba i Galileja: stabilny, dobro oporedčeny svět provrgnuli nove teorije, ktore izbavili ljudskost od silnoj, tysečlětnoj osnovy. Tako samo, Esperanto jest bezpokoječi v světu, kde vsaky narod imaje svoj jezyk, kde to orudje prěhodi od prědnjih pokoljenj i kde nijedna osoba ne imaje pravo go narušiti. To pokazyvaje, že jezyk ne jest prosty dar od prošlyh stolětij, ale može voznikati iz obyčnoj konvencije. Ako kriterija popravnosti ne jest suglasnost s vladoju, ale efektivnost komunikacije, togda prěměnjajut se medžuljudske odnošenja: kogda prědže byla vertikalna os, ona jest zaměnjena na horizontalnu os. Zatom atakuje se gluboko ukryte věči, ktore ne hočemo izstaviti v světlu. Na priklad, čto zaradi njego bude s hierarhijeju jezykov? Irlandsky, niderlandsky, francuzsky i anglijsky nahodet se na raznyh uravnjah, kako v ljudskyh glavah tako i v oficialnyh tekstah. Ako Esperanto byl by prijety za komunikaciju medžu ljudjami s različnymi jezykami, ta hierarhija utratila by svoju osnovu.</p>

<h5>b) Jezyk kako sveta cěnnost i znak identiteta</h5>

<p>Jezyk ne jest samo vněšnje společno javjenje. On jest vpleteny v našej ličnosti. «Ja vsosal jesm katalansky jezyk s materinym mlěkom», govorila jedna osoba razpytana v času raziskyvanja, na ktorom nyněšnja statija jest osnovana. Naše koncepcije noset emocionalno brěme, ignorovano od jezykoznavstva ale sučstveno za naše postupanje. Čuvstveno jedro pojetja «jezyk» nahodi se v svezi s materju i pravdopodobno zato mnoge narody nazyvajut jezyk prijety od rodiny «matersky jezyk». Medžu novonarodženym dětetem, ktoro uměje svoje neščestje samo izražati plakanjem i često dostavaje neadekvatny ili nepomočny odgovor, i trilětnym dětetem, ktoro koristaje slova, že by izrazilo čto stalo, odbyla se ogromna prěměna, ktora děteti izdavaje se čudo.</p>

<p>Kogda učihmo se govoriti, my běhmo prěmnogo mladi, da byhmo razuměli, že odbyvaje se obyčny proces učenja. Nam to izdavalo se někaky magičny dar, ili božja igračka. Prědže ne mogli jesmo objasniti ničto, a tu naglo, ne razumějuči začto, jesmo v posědanju talismana izpolnjajučego vse možne čuda i vozbogačajučego v bezprecedentnoj měrě to, bez čego žitje bylo by nemožno: medžuljudske odnošenja.</p>

<p>Čuvstvo, že jest se razuměny, naleži do najosnovnějših potrěb u dětij. Ibo čto by ostalo bez jezyka? Vodženje roditeljev, a potom dolgy vplyv od školy, ktora podhodi k jezyku, kako on byl by něčto nenarušimogo i ključ k vsim skarbam sodržanym v literarnyh dělah, jedino usilujut to čuvstveno jedro. Tvrdženje v tom psihologičnom kontekstu, že jezyk «izmysljeny» od někogo sučasnika – Esperanto često měšaje se s Zamenhofovym projektom – može ravno dobro funkcionovati kako něčij rodimy jezyk, jest uniženje togo drugogo, odbiranje mu statusa magičnogo talismana, ktory vsegda zajmaje město v glubině našej duše, daže ako na svědomom uravnju možemo gleděti na njego bolje racionalno. Tako svetogrdženje ne jest do prijetja. Prědpoložiteljno da by izběgali taku profanaciju, poněkoji govoritelji Esperanta v cělkom razumlivom psihologičnom ruhu govoret, že Zamenhofovo dělo samo v sobě jest neobjasnimo i pripisyvajut go nadohnenju od něčego vysšego, nadljudskogo.</p>

<p>Ale to ješče ne vse. Raziskyvajuči psihologične reakcije, ktore provokuje slovo «Esperanto», možno jest samo udivjati se, koliko ljudij ne može trpěti ideju, že toj jezyk može někako byti lěpši od jihnogo rodimogo jezyka. Taka reakcija poizhodi od sklonnosti k identifikovanju jezyka s osoboju: moj jezyk jest moj narod, moj jezyk jesm ja; ako moj jezyk jest gorši, moj narod jest gorši i ja jesm gorši. Oglašajuči prědnje, že Esperanto jest nedostojny, i prědstavjajuči tu sudbu kako samorazumnu, možno spasti se. Taky trik jest gluboko ljudsky i cělkom razumlivy, ale iz naučnoj točky zrěnja ne do prijetja.</p>

<h5>c) Različne strahy</h5>

<p>Pri raziskyvanju reakcij na Esperanto s pomočju kliničnoj besědy, odkryvaje se različne rody ukrytyh strahov, ktore ne možno jest obgovoriti v detaljah. Ja ograniču se do sedmi:</p>

<p><b>I. Strah prěd rizikom.</b> Tomu že nijedin oficialny organ, nijedna prestižna institucija ne uznala cěnnosti Esperanta, podporjenje go jest zajmanje osobnoj točky zrěnja, odděljenoj od oficialnoj. Menje rizično jest povtarjanje togo, čto govoret vsi ini, i čto izdavaje se suglasno mněnju vodžev i intelektualnoj elity. </p>

<p><b>II. Strah prěd bezposrědnjim kontaktom.</b> Jest něčto uspokajajučego v komunikaciji posrědstvom prěvodženj ili jezyka razuměnogo prěmnogo malo, že by pozvaljal bezposrědnju, točnu i detaljovanu razměnu myslij. Ako komunikacija ne jest prěškoda, sustrěča s mněnjami krajno inymi od naših može iměti šokujuči i zaměšivajuči efekt. Toj strah jest uspravědlivjena, tomu že v naših mentalnyh strukturah Esperanto jestvuje na uravnju blizšem spontaničnomu izražanju se neželi druge jezyky (Piron, 1987b). Mlady Japonec, putovavši po cělom světu i strětši na vsakom kroku městnyh govoriteljev Esperanta, u ktoryh prěbyval, razkazyvaje nam, kake šoky prěžival vslěd bezposrědnjih dialogov s ljudjami, ktori uměli izraziti se i byti soboju, izměnili etničnu točku zrěnja na světogled (Kiotaro Deguti, 1973).</p>

<p><b>III. Strah prěd dětinskoju regresijeju.</b> Pojetje «prosty» měšaje se s pojetjem «nadoproščeny» ili «dětinsky», odkud mysli se, že Esperanto ne može služiti, da by izrazil istinno dorastle mysli na vysokom uravnju abstrakcije. Zatom izoluje se činitelj «prostost» od svojego dodatka, ktory izměnjaje cělost: neograničene možnosti kombinovanja. Na priklad končina <b>-a</b>, v Esperantu označajuča pridavnik, jest mnogo prostějša od mnogyh francuzskyh prirastok igrajučih podobnu rolju, ale često pozvaljaje na točno izražanje se, kogda francuzske imenniky često ne imajut pridavničnu formu, napr. «insécurité» (angl. <i>insecure</i>, esp. <i>nesekura</i>), «fait» (angl. <i>factual</i>, esp. <i>fakta</i>), «Etats-Unis» (išp. <i>estadounidense</i>, esp. <i>usona</i>, čto Esperanto različaje od «amerika» i «nordamerika») ili «pays» (kromě slova <i>nacia</i> «narodny» Esperanto imaje <i>landa</i> «državny»), i tako dalje. </p>

<p><b>IV. Strah prěd prozračnostju.</b> Prědstavjajemo se, že Esperanto izražaje mysli s netrpimoju jasnostju:</p>

<p class="quote">Težko jest najdti město za afektivny aspekt, tako važny v jezyku, v tom jasnom jezyku kde vse jest izrazno, v tom jezyku «jasnějšem od mysli». <em>(Burney, 1966, str. 94)</em></p>

<p>V istině možno jest v Esperantu byti tako samo netočny, kako v kakom-libo inom jezyku, daže ače v Zamenhofovom jezyku često legše govori se jasno.</p>

<p><b>V. Strah prěd nižnostju v svezi s legkostju.</b> Čuje se, že bolje složeno razrěšenje problema jest dostojnějše neželi prosto razrěšenje. Izbor složenogo razrěšenja uspokajaje někaku volju k vladanju, čto davaje prijetno, ugodno čuvstvo vlastnoj važnosti.</p>

<p><b>VI. Strah prěd heterogennostju.</b> To jest osobliva forma stana znanogo kako «strah prěd fragmentacijeju». Tomu že člověk legko identifikuje se s jezykom, Esperanto pobudžaje projekciju na njim emocij svezanyh s cěloju našeju ličnostju. A ona, na nesvědomom uravnju, jest odčuvana kako lomliva struktura složena iz raznyh, protivnyh sobě elementov, bezprěryvno groženyh razpadom. Tomu že Esperanto, složeny iz prěmnogo različnyh skladnikov, jest simbol něčego nedostatočno močnogo, Esperanto odstrašaje.</p>

<p><b>VII. Strah prěd obniženjem standardov i niščenjem.</b> Esperanto vidi se kako valec, ktory mimohodeči ubivaje vse i izravnjaje vse kulturne razliky s zemjeju. Takym sposobom psihične elementy, naležeče ili k Freudovskomu želanju smrti ili k nesvědomomu afektivnomu jedru zvanomu «automaton» od Charles’a Baudouina, sut projektovane na Zamenhofov jezyk. (Baudouin, 1950, str. 225-229). Toj strah ne imaje nikaku objektivnu osnovu, čto dokazyvajut sami govoritelji Esperanto, u ktoryh i kulturno različenje i považanje vsakoj tradicije i vsakogo jezyka sut mnogo silne. V istině toj strah jest rezultat izměščenja: čto napravdu verifikovajemym sposobom vodi k izravnjenju i uniščenju tipičnyh kulturnyh cěnnostij, to jest vozdavanje česti anglosaksonskoj kulturě, bez velikoj povezannosti s britanskymi ili amerikanskymi cěnnostjami, ale svezanoj s anglijskym jezykom. Mladenci tancujuči v tyhže samyh džinsah do tyhže samyh ritmov importovanyh iz Sjedinjenyh Štatov, pokazyvajut mnogo vysši uravenj izravnjenja, neželi vidimo v světu govoriteljev Esperanta.</p>

<h4>4. Zakončenje: funkcija psihologičnogo odpora</h4>

<p>Pričina emocionalnyh reakcij podanyh povyše sejčas stavaje jasnějša: člověk, o ktorom govorimo, boji se. Straši go myslj, že svety skarb, blěskajuči v glubinah jegovoj duše s basnjevoju krasotoju, ktory ničto ne imaje pravo prěvozojdti – rodimy jezyk, simbol jegovogo identiteta, može stati razdrety ili poškodženy. Kako ptica zatvorjena v komnatě, ktora jest v takoj panikě, že ne prěstavaje biti se v okno i ne vidi otvorjene dveri mimo, on ne imaje vnutrišnji mir, da by spokojno gleděl na to, čto napravdu jest toj Esperanto, ktory izdavaje se profanovati samo pojetje jezyka. On jest shvačeny v zatvorjenom krugu: da by prěstal bojati se, on iměl by uzrěti prosto v realnost, ale da by mogl uzrěti v tu realnost, on najprvo imaje prěstati bojati se.</p>

<p>Take reakcije, nelogične ale tipične v ljudskoj psihologiji, ne jestvovali by bez vměšanja političnyh i společnyh činiteljev, nadutyh i razvedenyh črěz masove medija, ale ktore ne možemo tu analizovati i o ktoryh jesm napisal inde (Piron, 1986, str. 22-28 i 34-36). Oni prědpolagajut podsvědomy vplyv, sravnimy s vplyvom reklamy i političnoj propagandy, osnovany na nesamovoljnoj dezinformaciji, ktora avtomatično reprodukovala se v tečenju stolětja. Nemaje drugogo objasnjenja, začto děti i mladenci rědko pokazyvajut tu prědnje negativnu reakciju protiv Esperantu, ktora jest tipična za dorastlyh, ače vse psihologične elementy izzyvajuče obranne mehanizmy u dorastlyh jestvujut takože u njih. </p>

<p>Manipulovany od svojih nesvědomyh strahov, člověk dvadesetogo stolětja ne vidi, že prěd osudženjem Esperanta trěba jest najprvo poznati někoje fakty. Možno jest to požaliti. Ale iz historičnoj točky zrěnja vidi se, že te reakcije iměli pozitivny efekt. Ako li jezyčny plod, složeny od Zamenhofa, směsta by dobyl obču akceptaciju, on byl by poddany takym bolestjam, že ne izšel by živo. V tamtoj fazě on byl prěmnogo delikatny i nekompletny. On potrěboval cělkom dolgo žitje v ograničenom ale mnogokulturnom srědišču na konečne upravjenja, na definiovanje semantičnyh polj i na popravjenje slabostij prirodnym sposobom, črěz koristanje.</p>

<p>Iz drugoj strany, jezyčne odnošenja vsegda sut odnošenja vlasti silnějšego nad slabějšim. Myslj o zaměně jih na egalitarne odnošenja, v ktoryh najmenši i najslabějši jezyk imaje tojže sam status kako ekonomične i kulturne giganty, byla za ljudstvo prěmnogo šokujuča, da by umělo bystro i bezbolezno privyknuti se k njej. Prěobraženja v občej mentalnosti žedajut postupnu asimilaciju.</p>

<p>Iz stolětja izzovov, stolětja političnyh i intelektualnyh napadov Esperanto jest izšel udiviteljno silny, fleksibilny, rafinovany. Harakterizuje go močno vtisknena ličnost, taka živa kako Rabelais’ev francuzsky jezyk. Toj fakt ješče odvrgaje množinstvo ljudij, ale vsegda prědnje. Kogda avtor bazuje se na raziskyvanju dokumentov ili na observovanju praktičnogo koristanja Esperanta, on uznavaje jegovu ogromnu živost. Ače společna i psihologična odpornost protiv Esperantu črěz dolgy čas byla mnogo silna, dnes izdavaje se, že ona vse bolje jest bezdyšna i odstavaje svoju triumfalnu vyšnost. Ne može li byti tako, že ona prosto prěstala polniti svoju funkciju?</p>

<h4>Literatura</h4>

</div>

<ul>
<li>Accontini, Domenico. 1984. "Les interventions". In Contri, Manlio, "Eliminer la tour de Babel", Bulletin européen, 1984, 7.</li>
<li>Allen, Mark E., Zakaria Sibahi and Earl D. Sohm. 1980. Evaluation of the Translation Process in the United Nations System. Geneva: Joint Inspection Unit, Palace of Nations, document JIU/REP/80/7.</li>
<li>Arbaiza, M. D. 1975. Foreign Language Annals, 1975, 8.</li>
<li>Baudouin, Charles. 1950. De l’instinct à l’esprit. Paris: Desclée de Brouwer.</li>
<li>Bausani, Alessandro. 1981. "L’esperanto, una lingua che funziona". Affari sociali internazionali, 1981, 1, reprinted in L’esperanto, 1982, 3, pp. 32-36.</li>
<li>Burney, Pierre. 1966. Les langues internationales, second edition. Paris: Presses universitaires de France.</li>
<li>Cingria, C.-A. A propos de la langue espéranto dite langue universelle. Geneva: Voile latine. Undated brochure numbered ESP-366 in the Center for Documentation and Study of International Language, Municipal Library, La Chaux-de-Fonds, Switzerland.</li>
<li>Freud, Anna. 1937. The Ego and the Mechanisms of Defense. London: Hogarth.</li>
<li>Freud, Sigmund. 1920. Jenseits des Lustprinzips. Complete Works, vol. 18. London: Hogarth.</li>
<li>G.P. 1985. "Cicéron est mort, vive Donaldus Anas". Vingt-quatre heures, 25 March 1985.</li>
<li>King, C. E., A. S. Bryntsev and E. D. Sohm. 1977. The Implications of Additional Languages in the United Nations System. New York: UN, document A/32/237.</li>
<li>Deguti Kiotaro. 1973. My Travels in Esperanto-land. Kameoka: Oomoto.</li>
<li>Laird, Charlton. 1957. The Miracle of Language. New York: Fawcett.</li>
<li>Lord, Robert. 1974. Comparative Linguistics. London: English Universities Press.</li>
<li>Malherbe, Michel. 1983. Les langages de l’humanité. Paris: Seghers.</li>
<li>Martinet, André. 1967. Eléments de linguistique générale. Paris: Armand Colin.</li>
<li>Martinet, André (ed.). 1968. Le langage. Paris: Gallimard.</li>
<li>Piron, Claude. 1980. "Problèmes de communication linguistique aux Nations Unies et dans les institutions apparentées". Language Problems and Language Planning, 1980, 4, 3 (fall), pp. 224-237.</li>
<li>Piron, Claude. 1984. "Contribution à l’étude des apports du yiddish à l’espéranto". Jewish Language Review, 1984, 4, pp. 15-29.</li>
<li>Piron, Claude. 1986. "Espéranto: l’image et la réalité". Cours et études de linguistique contrastive et appliquée, nr. 66. Paris: Université de Paris VIII-Vincennes.</li>
<li>Waringhien, Gaston. 1959. Lingvo kaj vivo. La Laguna: Régulo-Pérez.</li>
<li>Wells, Peter. 1987. "Aspiring to Esperanto". Letter in Time magazine, 24 August 1987, p. 3.</li>
</ul>

</div>

<script type="text/javascript">
	var lastupdate = "28.03.2020";
	footer (lastupdate);
</script>

</body>
</html>